<p style="text-align: center;">&nbsp;<strong>(1)</strong>&nbsp;<strong>ФААТИХА СҮРӨСҮ</strong></p>
<p style="text-align: center;"><span style="font-weight: 400;">Меккеде түшкөн. Жети аяттан турат.</span></p>
<p style="text-align: center;"><span style="font-weight: 400;">Куранды ачкандагы эң алгачкы сүрө болгондуктан, &laquo;Ачуучу&raquo; маанисинде &laquo;Фаатиха&raquo; деп аталып калган. Мындан башка: &laquo;Уммул китаб&raquo;, &laquo;Альхамду&raquo;, &laquo;Суурат ас-солаат&raquo;, &laquo;Суурат ад-дуъа&raquo;, &laquo;Аль асас&raquo;, &laquo;Аль ваафиа&raquo;, &laquo;Аль каафиа&raquo;, &laquo;Аль канз&raquo;, &laquo;Сабъуль масаани&raquo; деген аттары да бар.</span></p>
<ol>
<li style="font-weight: 400;"><span style="font-weight: 400;">Мээримдүү жана Ырайымдуу Аллахтын аты менен...(6:118); (11:41); (27:30); (59:22-24)</span></li>
<li style="font-weight: 400;"><span style="font-weight: 400;">Бардык мактоо &ndash; Аллага &ndash; ааламдардын Эгесине.</span></li>
<li style="font-weight: 400;"><span style="font-weight: 400;">Ал &ndash; Мээримдүү, Ырайымдуу, (59:22)</span></li>
<li style="font-weight: 400;"><span style="font-weight: 400;">Кыямат-сурак күндүн Өкүмдары!(82:15-19)</span></li>
<li style="font-weight: 400;"><span style="font-weight: 400;">Бир Өзүңө сыйынабыз жана Сенден гана жардам сурайбыз.</span></li>
<li style="font-weight: 400;"><span style="font-weight: 400;">Бизди Туура Жолго баштагын.(2:213); (3:51); (4:175); (5:16); (6:125-126, 153, 161); (7:16); (10:89); (11:112); (36:4,61); (42:15,52); (46:13,30); (48:2,20); (67:22); (72:16); (81:28); (92:12)&nbsp;&nbsp;</span></li>
<li style="font-weight: 400;"><span style="font-weight: 400;">&laquo;Каарыңа калгандар&raquo; менен &laquo;Адашкандардын&raquo; (жолуна) эмес, Өз жакшылыгыңды бергендердин жолуна сала көр! (Амин!) (4:69)</span><span style="font-weight: 400;"><br /></span><span style="font-weight: 400;"> &nbsp; &nbsp; </span><em><span style="font-weight: 400;">Түшүндүрмө: Аллахтын &laquo;Каарына калгандар&raquo; &ndash; Жөөттөр (20:86-91); (2:80, 88-98, 104, 116, 146, 174); (3:23-24, 77-78, 112, 181-184); (4:46, 51-52, 107-109, 150-157). &laquo;Адашкандар&raquo; болсо, Христиандар (2:116); (5:14-17, 72-73); (9:30-31).</span></em></li>
</ol>
<p>&nbsp;</p>
<p style="text-align: center;"><a href="https://docs.google.com/viewer?a=v&amp;pid=sites&amp;srcid=ZGVmYXVsdGRvbWFpbnxyaXNhbGVpbnVya2d8Z3g6MzhjOWZhZGMzNzg1YmNjMQ"><strong>(2) БАКАРА СҮРӨСҮ</strong></a><span style="font-weight: 400;"> (Жүктөп алуу үчүн шилтемени басыңыз)</span></p>
<p>&nbsp;</p>
<p style="text-align: center;"><strong>(36) ЙА СИИН СҮРӨСҮ</strong></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен&hellip;</span></em></p>
<ol>
<li style="font-weight: 400;"><span style="font-weight: 400;">Йа, Сиин.</span></li>
<li style="font-weight: 400;"><span style="font-weight: 400;">Терең сырдуу Куранга ант!</span></li>
<li style="font-weight: 400;"><span style="font-weight: 400;">(Эй Мухаммад!) Акыйкатта, сен элчилерденсиң.</span></li>
<li style="font-weight: 400;"><span style="font-weight: 400;">Туура Жолдосуң. (43:43)&nbsp;</span></li>
<li style="font-weight: 400;"><span style="font-weight: 400;">Бул &ndash; Кудуреттүү жана Мээримдүү Алланын сага түшүргөнү,</span></li>
<li style="font-weight: 400;"><span style="font-weight: 400;">Ата&ndash;бабалары эскертилбей калгандыктан, Алланы жана акыретти унутуп калган бир коомду эскертүү үчүн (жөнөтүлгөнсүң).</span></li>
<li style="font-weight: 400;"><span style="font-weight: 400;">Анык, алардын көптөрүнө &laquo;Сөз&raquo; (азап тууралуу өкүм) ак болгон. Ошондуктан, алар эми ыйман келтиришпейт.</span></li>
<li style="font-weight: 400;"><span style="font-weight: 400;">Акыйкатта Биз алардын моюндарына тээ ээктерине чейин кишендеп койдук, ошондуктан алар какайган бойдон калышты.</span></li>
<li style="font-weight: 400;"><span style="font-weight: 400;">Дагы Биз алардын алдыларынан бир тосмо, арттарынан да бир тосмо кылып, аларды ороп-чулгап койдук. Эми алар көрө алышпайт.</span></li>
<li style="font-weight: 400;"><span style="font-weight: 400;">(Эй, Мухаммед) Сен аларды эскертесиңби же эскертпейсиңби, аларга баары бир &ndash; алар ыйман келтиришпейт.</span></li>
<li style="font-weight: 400;"><span style="font-weight: 400;">Сен бир гана ушул Эскертмеге (Куранга) ээрчиген жана кайыпты көрбөй туруп Мээримдүү Алладан корккон кишилерди гана эскерте аласың. Аларды кечирим жана улуу сыйлык менен сүйүнчүлө!</span></li>
<li style="font-weight: 400;"><span style="font-weight: 400;">Албетте, Биз өлүктөрдү тирилтебиз жана алардын мурда кылган иштерин жана өздөрүнүн артына эмнени калтыргандыктарын жазып коёбуз. Бардык нерсени &laquo;Ачык-айкын Китепте&raquo; белгилеп койгонбуз.</span></li>
<li style="font-weight: 400;"><span style="font-weight: 400;">Сен аларга (Антокия) кыштагынын элин мисал келтиргин! Бир кезде аларга элчилер келген эле.</span></li>
<li style="font-weight: 400;"><span style="font-weight: 400;">Биз аларга эки элчини жибергенбизде, алар ал экөөнү тең жалганчы дешти. Анан Биз үчүнчүсү менен кубаттадык. Алар: &laquo;Чындыгында, биз силерге жөнөтүлгөн элчилербиз&raquo; &ndash; деп айтышты.</span></li>
<li style="font-weight: 400;"><span style="font-weight: 400;">Алар: &laquo;Силер бизге окшогон эле адамсыңар.&nbsp; Мээримдүү Алла силерге эч нерсе (аян) түшүргөн эмес. Силер жалган айтып жатасыңар&raquo; &ndash; дешти. (14:11)</span></li>
<li style="font-weight: 400;"><span style="font-weight: 400;">Элчилер айтышты: &laquo;Биз силерге жөнөтүлгөн элчилер экенибизди Жараткан Эгебиз Өзү билет,</span></li>
<li style="font-weight: 400;"><span style="font-weight: 400;">Биздин милдетибиз &ndash; Алланын аяндарын силерге ачык-айкын жеткирүү гана&raquo;.</span></li>
<li style="font-weight: 400;"><span style="font-weight: 400;">Алар айтышты: &laquo;Чындыгында, биз силерден жамандыктын жышаанын сезип жатабыз. Эгерде чакырыгыңарды токтотпосоңор, силерди таш-бараңга алабыз жана бизден катуу азап чегип каласыңар&raquo;.</span></li>
<li style="font-weight: 400;"><span style="font-weight: 400;">Элчилер айтышты: &laquo;Жамандыктын жышааны өзүңөрдөн! Силерди эскертип койсо да (жаманбы)?!&nbsp; Жок, силер чектен чыккан коом экенсиңер!&raquo;</span></li>
<li style="font-weight: 400;"><span style="font-weight: 400;">(Ушул учурда Хабиб&ndash;ан&ndash;Нажжар деген) бир киши шаардын аркы четинен шашып келип айтты: &laquo;Оо, калайык! Бул элчилерди ээрчигиле!</span></li>
<li style="font-weight: 400;"><span style="font-weight: 400;">Силерден эч кандай акы сурабаган жана Туура Жолдо жүргөн адамдарды ээрчигиле!&raquo; (Бул сөздөрдү уккан коому: &laquo;Аа, сен дагы ушулардын дининдесиңби?&raquo; &ndash; деген кезде, ал:)</span></li>
<li style="font-weight: 400;"><span style="font-weight: 400;">&laquo;Эмне үчүн мени жоктон бар кылып жараткан Затка сыйынбашым керек? Силер да Ага гана кайрылып барасыңар.</span></li>
<li style="font-weight: 400;"><span style="font-weight: 400;">Же эмне, мен Анын ордуна башкаларды кудай кылып алайынбы?! Эгер Мээримдүү Алла мага зыян келтирүүнү кааласа, алардын колдоолору мен үчүн эч нерсеге жарабайт жана алар мени куткара алышпайт.</span></li>
<li style="font-weight: 400;"><span style="font-weight: 400;">Анда мен шек-күмөнсүз ачык адашууда болуп калаарым анык.</span></li>
<li style="font-weight: 400;"><span style="font-weight: 400;">Акыйкатта, мен Жараткан Эгеңерге ыйман келтирдим. Андыктан мени уккула!&raquo;</span></li>
<li style="font-weight: 400;"><span style="font-weight: 400;">(Бирок, алар Хабиб&ndash;ан&ndash;Нажжардын сөздөрүнө кулак салбастан аны өлтүрүп салышты, ага:) &laquo;Бейишке кир!&raquo; &ndash; деп айтылды. (Ал Бейиштеги жакшылыктарды жана сый-урматты көрүп): &laquo;Аттиң, мени Жараткандын кечиргенин жана мени урмат-сыйга бөлөгөнүн менин элим билишкендечи&raquo; &ndash; деп айтты.</span></li>
<li style="font-weight: 400;"><span style="font-weight: 400;">&nbsp;(Бирок, алар Хабиб&ndash;ан&ndash;Нажжардын сөздөрүнө кулак салбастан аны өлтүрүп салышты, ага:) &laquo;Бейишке кир!&raquo; &ndash; деп айтылды. (Ал Бейиштеги жакшылыктарды жана сый-урматты көрүп): &laquo;Аттиң, мени Жараткандын кечиргенин жана мени урмат-сыйга бөлөгөнүн менин элим билишкендечи&raquo; &ndash; деп айтты.</span></li>
<li style="font-weight: 400;"><span style="font-weight: 400;">Биз (Хабиб&ndash;ан&ndash;Нажжарды өлтүрүшкөндөн) кийин анын коомуна (аларды кыйратуу үчүн) асмандан эч кандай кошуун түшүрбөдүк жана түшүрмөк да эмеспиз.</span></li>
<li style="font-weight: 400;"><span style="font-weight: 400;">Болгону бир гана ачуу үн жетиштүү болду, алар ошол заматта дароо кырылып калышты.</span></li>
<li style="font-weight: 400;"><span style="font-weight: 400;">Оо, шордуу пенделерге кайгы! Аларга алар маскаралап, шылдыңдашпаган бир да пайгамбар келген жок!</span></li>
<li style="font-weight: 400;"><span style="font-weight: 400;">Алар өздөрүнөн мурда дагы нечендеген кылымдарды кыйратып жок кылганыбызды жана алар эми бул жакка кайтып келбей тургандыгын көрүшпөйбү?!</span></li>
<li style="font-weight: 400;"><span style="font-weight: 400;">Акыйкатта, алардын бардыгы топтолуп Биздин алдыбызга жыйналышат.</span></li>
<li style="font-weight: 400;"><span style="font-weight: 400;">Өлүк жер силер үчүн бир белги. Биз аны тирилтебиз жана андан дан өндүрүп чыгарабыз. А силер аны менен азыктанасыңар.</span></li>
<li style="font-weight: 400;"><span style="font-weight: 400;">Ошондой эле Биз ал жерде курма жана жүзүм бакчаларын өстүрдүк жана ал жерден оргуштаган булактарды чыгардык.</span></li>
<li style="font-weight: 400;"><span style="font-weight: 400;">Алардын мөмөлөрүнөн жана өз колдору менен жасаган нерселеринен жеши үчүн (өстүрдүк). Деги алар шүгүр кылышпайбы?!</span></li>
<li style="font-weight: 400;"><span style="font-weight: 400;">Жерде өскөн бардык нерселерди, алардын өздөрүн жана алар билбеген көптөгөн нерселердин баарын жуп кылып жараткан Аллах - бардык айып-кемчиликтерден таза.</span></li>
<li style="font-weight: 400;"><span style="font-weight: 400;">Түн дагы алар үчүн бир белги: Биз андан күндүздү &laquo;сыйрып&raquo; алабыз. Ошондо алар караңгылыкта калышат.</span></li>
<li style="font-weight: 400;"><span style="font-weight: 400;">Күн дагы өзүнүн белгиленген нугунда гана сүзүп жүрөт. Бул - Кудуреттүү жана Билүүчүнүн койгон өлчөмү.</span></li>
<li style="font-weight: 400;"><span style="font-weight: 400;">Айды дагы тээ эски курма бутагына окшош болуп ийрейип калганга чейин бир нече орундарга белгилеп койгонбуз.</span></li>
<li style="font-weight: 400;"><span style="font-weight: 400;">Күн айга жетип бара албайт, түн да күндүздөн ашып кете албайт. Баарысы асман мейкиндигинде сүзүп жүрүшөт.</span></li>
<li style="font-weight: 400;"><span style="font-weight: 400;">Алардын урпактарын ичи толо кемеде ташыганыбыз &ndash; алар үчүн дагы бир белги.</span></li>
<li style="font-weight: 400;"><span style="font-weight: 400;">Ошондой эле Биз алар үчүн дал ошол кеме сыяктуу нечен унааларды да жараттык.</span></li>
<li style="font-weight: 400;"><span style="font-weight: 400;">Эгер Биз кааласак аларды чөктүрүп салмакпыз, анда алар үчүн бир да жардамчы болмок эмес жана алар куткарылмак да эмес.</span></li>
<li style="font-weight: 400;"><span style="font-weight: 400;">Бирок, Биз тараптан болгон ырайым жана белгилүү мөөнөткө чейин өмүр берсек гана тирүү калышмак.</span></li>
<li style="font-weight: 400;"><span style="font-weight: 400;">Качан аларга: &laquo;Алдыңардагы жана артыңардагы нерселерден корккула! Балким ырайымга бөлөнөөрсүңөр&raquo; &ndash; деп айтылса,</span></li>
<li style="font-weight: 400;"><span style="font-weight: 400;">жана аларга Жараткан Эгесинин кереметтүү белгилеринен кандайдыр бир белги келсе, албетте, алар ал белгилерден жүздөрүн үйрүшөт.</span></li>
<li style="font-weight: 400;"><span style="font-weight: 400;">Качан аларга: &laquo;Аллах силерге тартуулаган ырыскылардан кайыр-садага кылгыла!&raquo; &ndash; деп айтылса, каапырлар ыймандууларга: &laquo;Силерди биз тамактандырмак белек? Эгер Алла кааласа Өзү тамактандырмак! Силер анык адашуудасыңар&raquo; &ndash; дешет.</span></li>
<li style="font-weight: 400;"><span style="font-weight: 400;">Дагы алар: &laquo;Эгер чынчыл болсоңор, анда ушул убадаңар качан орундалат?&raquo; - дешет. (67:25-26)</span></li>
<li style="font-weight: 400;"><span style="font-weight: 400;">Аларды бири-бири менен жаңжалдашып турган мезгилинде күтүүсүздөн алып кете турган бир гана ачуу айкырыктан башка эч нерсени көрө алышпайт.</span></li>
<li style="font-weight: 400;"><span style="font-weight: 400;">Алар осуят калтырууга да, үй-бүлөлөрүнө кайтып барууга да үлгүрө албай калышат.</span></li>
<li style="font-weight: 400;"><span style="font-weight: 400;">Анан сурнай тартылган кезде, алар мүрзөлөрүнөн чыгып Жаратканын көздөй шашып жөнөшөт. (39:68) (27:87) (23:101)</span></li>
<li style="font-weight: 400;"><span style="font-weight: 400;">Алар: &laquo;Оо, бизге кайгы болсун! Ким бизди жаткан жайыбыздан тургузду? Бул Мээримдүү Алла убада кылган күн турбайбы.&nbsp; Пайгамбарлар чындыкты айтышкан экен&raquo; (деп айтышат). (25:26) (20:108)</span></li>
<li style="font-weight: 400;"><span style="font-weight: 400;">Болгону бир коркунучтуу айкырык болот да, капысынан алардын бардыгы топтолуп Биздин алдыбызга келип турушат.</span></li>
<li style="font-weight: 400;"><span style="font-weight: 400;">Ошол Күнү эч бир жанга эч кандай зулумдук кылынбайт жана силерге бир гана өзүңөр жасаган иштериңердин гана жаза-сыйлыктары берилет.</span></li>
<li style="font-weight: 400;"><span style="font-weight: 400;">Акыйкатта, Бейиш ээлери ошол Күнү нээматтар менен алек болуп шаттанышат.</span></li>
<li style="font-weight: 400;"><span style="font-weight: 400;">Алар өз жубайлары менен бирге, көлөкөлүү салкын жайлардагы сөрүлөрдө сүйөнүп - назданып олтурушат.</span></li>
<li style="font-weight: 400;"><span style="font-weight: 400;">Алар үчүн ал жерде (ар түрдүү) мөмө-жемиштер бар жана алар үчүн каалаган нерселери даяр.</span></li>
<li style="font-weight: 400;"><span style="font-weight: 400;">Аларга Ырайымдуу Жаратуучу тарабынан &laquo;Салам&raquo; айтылат.</span></li>
<li style="font-weight: 400;"><span style="font-weight: 400;">Эй, күнөөкөрлөр! Бүгүн момундардан ажырагыла!</span></li>
<li style="font-weight: 400;"><span style="font-weight: 400;">&laquo;Оо, адам балдары, Мен силерге шайтанга сыйынбагыла! Себеби, ал силерге ачык душман&raquo; &ndash; деп буюрган эмес белем.</span></li>
<li style="font-weight: 400;"><span style="font-weight: 400;">Мага гана сыйынгыла! Мына ушул Туура Жол.</span></li>
<li style="font-weight: 400;"><span style="font-weight: 400;">Чындыгында, (шайтан) силердин ичиңерден көптөгөн адамдарды жолдон адаштырды. Акыры, акыл жүгүртүүчүлөрдөн болбойсуңарбы?!</span></li>
<li style="font-weight: 400;"><span style="font-weight: 400;">Мына бул силерге убада кылынган тозок!</span></li>
<li style="font-weight: 400;"><span style="font-weight: 400;">Каапыр болгонуңар үчүн бүгүн ага киргиле!</span></li>
<li style="font-weight: 400;"><span style="font-weight: 400;">Ал Күнү Биз алардын ооздорун мөөрлөп коёбуз. Бизге алардын колдору сүйлөп берет. А буттары болсо, алардын эмне кылгандары тууралуу күбөлүк берет.</span></li>
<li style="font-weight: 400;"><span style="font-weight: 400;">Эгер Биз кааласак, алардын көздөрүн сокур кылып коймокпуз. (Ошондо) алар бири-биринен озуп, жолду карай жөнөшмөк, бирок кантип көрө алышмак эле?</span></li>
<li style="font-weight: 400;"><span style="font-weight: 400;">А эгер Биз кааласак, алардын турпатын үйлөрүндө (маймыл, доңуз, же ташка окшогон) башка нерселерге айландырып коймокпуз. Алар алдыга да, артка да жыла алышмак эмес.</span></li>
<li style="font-weight: 400;"><span style="font-weight: 400;">Биз кимге узун өмүр берсек, анын жаралыш турпатын алсыз кылып коёбуз. Акыры, акыл жүгүртүшпөйбү?</span></li>
<li style="font-weight: 400;"><span style="font-weight: 400;">Ага (Мухаммадга) ыр үйрөткөнүбүз жок. Акындык ага жарашпайт. Бул &ndash; Эскертүүчү жана ачык-айкын Куран.</span></li>
<li style="font-weight: 400;"><span style="font-weight: 400;">Тирүүлөрдү эскертүү жана каапырларга болгон &laquo;Сөздүн&raquo; орундалуусу үчүн (Куранды түшүрдүк). (36:7)</span></li>
<li style="font-weight: 400;"><span style="font-weight: 400;">Биздин өз кудуретибиз менен жараткандарыбыздын ичинен Биз алар үчүн жаратып берген малдарыбызды жана аларга ээлик кылышаарын көрүшпөйбү?</span></li>
<li style="font-weight: 400;"><span style="font-weight: 400;">Буларды (малдарды) аларга баш ийдирдик, алар кээ бирлерин минишет, кээ бирлеринин (этин) жешет.</span></li>
<li style="font-weight: 400;"><span style="font-weight: 400;">Дагы ошол айбандарда алар үчүн пайда жана суусундуктар бар. Бул үчүн алар шүгүр кылышпайбы?</span></li>
<li style="font-weight: 400;"><span style="font-weight: 400;">Алар өздөрүнө Алладан башка кудайларды жардам берет деп кабыл алышты.</span></li>
<li style="font-weight: 400;"><span style="font-weight: 400;">Алар ошол ("кудайлары") үчүн даяр аскер болуп келишсе да, ал ("кудайлары") аларга жардам бере алышпайт.</span></li>
<li style="font-weight: 400;"><span style="font-weight: 400;">Сени алардын сөздөрү кайгыртпасын. Акыйкатта, Биз алардын жашыргандарын да, ачыкка чыгаргандарын да билип турабыз.</span></li>
<li style="font-weight: 400;"><span style="font-weight: 400;">Биз аны бир тамчы суудан жаратканыбызды инсан көрбөдүбү? Ошентсе да, ал ачык кас, душман болду!</span></li>
<li style="font-weight: 400;"><span style="font-weight: 400;">Ал өзүнүн жаратылганын унутуп: "Бул чириген сөөктөрдү ким тирилтет?" &ndash; деп, Бизге мисал келтирет.</span></li>
<li style="font-weight: 400;"><span style="font-weight: 400;">Айткын: &laquo;Аларды эң оболу ким жараткан болсо, Ал Өзү кайра тирилтет. Ал - бардык нерсени Билүүчү.</span></li>
<li style="font-weight: 400;"><span style="font-weight: 400;">Ал силер үчүн жапжашыл дарактан алоолонгон отту пайда кылган. Силер ошондон от жагасыңар.</span></li>
<li style="font-weight: 400;"><span style="font-weight: 400;">Асмандар менен Жерди жараткан дагы алардын окшошун жаратууга Кудуреттүү эмеспи?! Жок, (албетте Кудуреттүү) анын Өзү гана - Жаратуучу жана Билүүчү.</span></li>
<li style="font-weight: 400;"><span style="font-weight: 400;">Акыйкатта, Ал кандайдыр бир нерсени жаратууну каалаган кезде, Ал: "Бол!" &ndash; десе, ал дароо болот.</span></li>
<li style="font-weight: 400;"><span style="font-weight: 400;">Ошондуктан бардык нерселердин ээлиги Өз колунда болгон (Алла ар кандай айып-кемчиликтен) таза. Жалгыз Ага гана кайтарыласыңар.</span></li>
</ol>
<p>&nbsp;</p>
<p style="text-align: center;"><strong>(67) МҮЛК СҮРӨСҮ</strong></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...&nbsp;</span></em></p>
<ol>
<li style="font-weight: 400;"><span style="font-weight: 400;">Бардык мүлк өз колунда болгон Аллах баарынан улук! Ал бардык нерсеге толук кудурети жетет.</span></li>
<li style="font-weight: 400;"><span style="font-weight: 400;">Ал силердин кимиңердин жакшы амалдарды кылаарыңарды сыноо үчүн өлүм менен өмүрдү жараткан. Ал абдан Кудуреттүү жана Кечиримдүү! (18:7); (2:155)</span></li>
<li style="font-weight: 400;"><span style="font-weight: 400;">Ал жети кабат асманды кабат-кабат кылып жараткан. Мээримдүү Аллахтын жаратуусунда эч бир кемчилик көрө албайсың! Жакшылап көз салып карачы: &laquo;Бир кынтык көрө аласыңбы?&raquo;</span></li>
<li style="font-weight: 400;"><span style="font-weight: 400;">Андан соң кайра-кайра карап көр: Көздөрүң чарчап, кайра өзүңө куру жалак кайтып келет.</span></li>
<li style="font-weight: 400;"><span style="font-weight: 400;">Чындыгында, дүйнө асманын &laquo;чырактар&raquo; менен кооздоп жасалгаладык. Биз ал чырактарды шайтандарды уруучу кылып койдук жана алар үчүн жалындаган Тозок азабын даярдап койдук. (37:6-10); (15:16-18)</span></li>
<li style="font-weight: 400;"><span style="font-weight: 400;">Жараткан Эгесине каршы чыккан каапырларга &ndash; Тозок азабы бар! Ал өтө жаман бараар жай!</span></li>
<li style="font-weight: 400;"><span style="font-weight: 400;">Качан гана Тозокко ыргытылган кезде, алар Тозоктун боркулдап кайнап жаткан үнүн угушат.</span></li>
<li style="font-weight: 400;"><span style="font-weight: 400;">Ал ачуусунан улам жарылып кетейин деп араң турат. Каапырлар топ-тобу менен ага ыргытылган сайын, Тозоктун кайтаруучулары алардан: &laquo;Силерге эскертүүчү келбеди беле?!&raquo; &ndash; деп сурашат. (17:15); (39:71)</span></li>
<li style="font-weight: 400;"><span style="font-weight: 400;">Алар: &laquo;Ооба, бизге чындыгында эскертүүчүлөр келген. Бирок, биз аларды жалганга чыгарып: &laquo;Аллах бизге эч нерсе түшүргөн эмес. Силер абдан чоң адашуудасыңар&raquo; &ndash; деген элек&raquo; &shy;&ndash; деп айтышат.</span></li>
<li style="font-weight: 400;"><span style="font-weight: 400;">Жана да: &laquo;Эгерде биз алардын сөзүнө кулак салып же болбосо акылга келгенибизде, анда биз азыр Тозок ээлеринен болбойт элек!&raquo; &ndash; деп айтышат.</span></li>
<li style="font-weight: 400;"><span style="font-weight: 400;">Ошентип, алар күнөөлөрүн мойнуна алышат. Эми Тозок ээлери Аллахтын ырайымынан алыс болсун!</span></li>
<li style="font-weight: 400;"><span style="font-weight: 400;">Көрбөстөн туруп Эгесинен корккондорго кечирим жана улуу сыйлыктар бар.</span></li>
<li style="font-weight: 400;"><span style="font-weight: 400;">Сөздөрүңөрдү ачык же купуя айтсаңар да, албетте Ал жүрөктөрдөгү сырларды Билип турат.</span></li>
<li style="font-weight: 400;"><span style="font-weight: 400;">Аллах өзүнүн жараткандарын билбейт деп ойлойсуңарбы?! Ал &ndash; жашыруун нерселердин баарын билет жана бардык нерседен кабары бар. (20:7)</span></li>
<li style="font-weight: 400;"><span style="font-weight: 400;">Ал &ndash; жерди силерге моюн сундуруп койду. Андыктан силер жер бетин кыдырып Анын буюрган ырыскысынан жегиле. Акыры Ага кайтып барасыңар.</span></li>
<li style="font-weight: 400;"><span style="font-weight: 400;">Эмне, капысынан жер силкинген кезде Асмандагынын силерди жерге жуткузуп жиберишинен коркпойсуңарбы? (2:115); (43:84); (41:54); (6:3); (2:255)</span></li>
<li style="font-weight: 400;"><span style="font-weight: 400;">Же болбосо Асмандагынын силердин үстүңөргө таш жаадыруусунан сестенбейсиңерби? Жакында Менин эскертүүмдүн кандай экенин билесиңер!</span></li>
<li style="font-weight: 400;"><span style="font-weight: 400;">Чындыгында, силерден мурдакылар да жалганга чыгарышкан. Бирок, Мени чангандардын аягы кандай болду?...</span></li>
<li style="font-weight: 400;"><span style="font-weight: 400;">Үстүлөрүндө сап-сап болуп, канаттарын кагып учкан куштарды көрүшпөдүбү?! Аларды жалгыз гана Мээримдүү Аллах абада кармап турат. Акыйкатта Ал &ndash; бардык нерсени Көрүүчү!</span></li>
<li style="font-weight: 400;"><span style="font-weight: 400;">Мээримдүү Аллахтан башка силерге жардам бере ала турган кошуундар ким экен? Каапырлар жалаң гана алданууда!&nbsp;</span></li>
<li style="font-weight: 400;"><span style="font-weight: 400;">Эгер Аллах берип жаткан ырыскыларын тыйып койсо, Андан башка силерге ырыскы бере турган ким экен?&nbsp; Жок! Алар көшөрүп чындыктан качып, жийиркенип чиренип турушууда.</span></li>
<li style="font-weight: 400;"><span style="font-weight: 400;">Жүзүн жер каратып баскандын багыты туурабы же Туура жолдо түз жүргөнбү?</span></li>
<li style="font-weight: 400;"><span style="font-weight: 400;">Айткын: &laquo;Ал силерди жоктон бар кылып, силерге угуу, көрүү жана жүрөк менен туюу сезимдерин берди. Силер өтө аз шүгүр кылып жатасыңар!</span></li>
<li style="font-weight: 400;"><span style="font-weight: 400;">Айткын: &laquo;Ал силерди жер жүзүндө жаратып, көбөйттү. Кайра Анын алдына чогуласыңар!&raquo;&nbsp;&nbsp;</span></li>
<li style="font-weight: 400;"><span style="font-weight: 400;">Алар: &laquo;Эгер силер чынчыл болсоңор, ал убада кылынган Күн качан келет?&raquo; &ndash; деп айтышат.</span></li>
<li style="font-weight: 400;"><span style="font-weight: 400;">&laquo;Албетте, аны билүү &ndash; бир Аллага гана таандык. Мен бар болгону ачык эскертүүчүмүн&raquo; &ndash; деп айткын. (36:48-52) (7:187) (16:77)</span></li>
<li style="font-weight: 400;"><span style="font-weight: 400;">Алар качан гана азапты жакындан көргөн кезде, жүздөрү карарып бузулат. Ошондо аларга: &laquo;Мына силердин тилегениңер!&raquo; &ndash; деп айтылат.</span></li>
<li style="font-weight: 400;"><span style="font-weight: 400;">Аларга: &laquo;Кана айткылачы , эгер Аллах кааласа мени жана мени менен бирге болгондорду жок кылат же болбосо бизге ырайым кылат. Ал эми каапырларды аянычтуу азаптан ким куткара алат?!&raquo; &ndash; деп айткын.</span></li>
<li style="font-weight: 400;"><span style="font-weight: 400;">Айткын: &laquo;Ал &ndash; Мээримдүү Аллах, биз Ага ыйман келтирдик жана Ага гана тобокел кылдык. Жакында кимдин анык адашууда экенин билесиңер!&raquo; (5:23)</span></li>
<li style="font-weight: 400;"><span style="font-weight: 400;">&laquo;Кана айткылачы, эгер силердин ичээр сууңар куруп калса, анда ким силерге аккан сууну келтире алат?&raquo; &ndash; деп айткын.</span></li>
</ol>
<p style="text-align: center;">&nbsp;</p>
<p style="text-align: center;"><strong>(78) НАБАА СҮРӨСҮ</strong></p>
<p style="text-align: center;"><span style="font-weight: 400;">Бул сүрө Мекке шаарында түшкөн, 40 аяттан турат. Пайгамбарыбыз (САВ) Аллах Таала тарабынан алып келген кабарлар арап тилинде &laquo;Набаа&raquo; деп аталат. Бул кабарлардын акыйкат экенине далилдер канчалык көп болгонуна карабай көпчүлүк мушриктер ага ишенишкен эмес жана бири-бирине: &laquo;Мухаммад айткан нерселер жалган болуш керек-э? Сен эмне дейсиң?&raquo; &ndash; деген сыяктуу күмөндүү суроолорду беришкен. &ldquo;Набаа&rdquo; сүрөсү ушул окуяларды чагылдыруу менен башталат.</span>&nbsp;</p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен&hellip;</span></em></p>
<p>&nbsp;</p>
<ol>
<li style="font-weight: 400;"><span style="font-weight: 400;">Алар бири-биринен эмне жөнүндө сурап жатышат?</span></li>
<li style="font-weight: 400;"><span style="font-weight: 400;">Улуу Кабар жөнүндө.</span></li>
<li style="font-weight: 400;"><span style="font-weight: 400;">Алар ал жөнүндө кайчы пикирде болушкан.</span></li>
<li style="font-weight: 400;"><span style="font-weight: 400;">Жок, алар жакында билишет!</span></li>
<li style="font-weight: 400;"><span style="font-weight: 400;">Жок, жок! Алар жакында анык билишет!</span></li>
<li style="font-weight: 400;"><span style="font-weight: 400;">Биз силерге жерди жайылган төшөк кылып койбодукпу?!</span></li>
<li style="font-weight: 400;"><span style="font-weight: 400;">Тоолорду казык</span></li>
<li style="font-weight: 400;"><span style="font-weight: 400;">жана Биз силерди жуп-жуп кылып жаратпадыкпы?. (30:21)</span></li>
<li style="font-weight: 400;"><span style="font-weight: 400;">Уйкуңарды эс алуу үчүн бердик.</span></li>
<li style="font-weight: 400;"><span style="font-weight: 400;">Түндү силерге жамынуучу кылдык.</span></li>
<li style="font-weight: 400;"><span style="font-weight: 400;">Күндүздү тиричилик үчүн жараттык.</span></li>
<li style="font-weight: 400;"><span style="font-weight: 400;">Жана силердин үстүңөргө бекем жети кабат асманды куруп,</span></li>
<li style="font-weight: 400;"><span style="font-weight: 400;">ысык-нурлуу чыракты (Күндү) жараттык.</span></li>
<li style="font-weight: 400;"><span style="font-weight: 400;">Анан дагы булуттардан нөшөрлөгөн жамгыр жаадырдык,</span></li>
<li style="font-weight: 400;"><span style="font-weight: 400;">дан азыктар менен өсүмдүктөрдү чыгарып берүү үчүн,</span></li>
<li style="font-weight: 400;"><span style="font-weight: 400;">жана да калың бак-дарактарды.</span></li>
<li style="font-weight: 400;"><span style="font-weight: 400;">Албетте (бардык нерсе) ажыратыла турган (Кыямат) күн (Аллах тарабынан) белгиленген убакыт.</span></li>
<li style="font-weight: 400;"><span style="font-weight: 400;">Ал күнү сурнай тартылат. Анан силер топ-тобуңар менен (Раббиңерге сурак бергени) келесиңер.</span></li>
<li style="font-weight: 400;"><span style="font-weight: 400;">(Кыямат күн башталганда) асман ачылып,&nbsp; эшиктер (пайда) болот. (84:1);&nbsp; (69:16)</span></li>
<li style="font-weight: 400;"><span style="font-weight: 400;">Ал эми тоолор сапырылып, закымга айланат! (27:88); (101:5); (20:105-107); (18:47)</span></li>
<li style="font-weight: 400;"><span style="font-weight: 400;">Албетте, тозок буктурма болуп, олжосун күтүп турат.</span></li>
<li style="font-weight: 400;"><span style="font-weight: 400;">Ал &ndash; чектен чыккандардын бараар жайы!</span></li>
<li style="font-weight: 400;"><span style="font-weight: 400;">Алар ал жерде кылымдар бою калышат.</span></li>
<li style="font-weight: 400;"><span style="font-weight: 400;">Ал жерде салкынды сезишпейт жана суусундукту да татышпайт.</span></li>
<li style="font-weight: 400;"><span style="font-weight: 400;">Болгону сасыган ириң менен кайнап турган суу ичишет.</span></li>
<li style="font-weight: 400;"><span style="font-weight: 400;">Бул &ndash; кылган күнөөлөрүнө ылайык жаза!</span></li>
<li style="font-weight: 400;"><span style="font-weight: 400;">Анткени, алар (Акыреттеги) эсеп-китепке ишенишкен эмес,</span></li>
<li style="font-weight: 400;"><span style="font-weight: 400;">Биздин аяттарыбызды ачык түрдө жалганга чыгарышкан.</span></li>
<li style="font-weight: 400;"><span style="font-weight: 400;">Биз ар бир нерсенин эсебин тактап жазып койгонбуз.</span></li>
<li style="font-weight: 400;"><span style="font-weight: 400;">&laquo;Эми, жазаңарды таткыла! Биз силерге азапты гана көбөйтөбүз!&raquo; &ndash; (деп айтабыз).</span></li>
<li style="font-weight: 400;"><span style="font-weight: 400;">Ал эми, такыбаа адамдарга ийгилик жана бактылуулук бар,</span></li>
<li style="font-weight: 400;"><span style="font-weight: 400;">бакчалар менен жүзүмзарлар,</span></li>
<li style="font-weight: 400;"><span style="font-weight: 400;">бир курактагы толукшуган үр кыздар,</span></li>
<li style="font-weight: 400;"><span style="font-weight: 400;">анын үстүнө (даамдуу &laquo;Рахийк&raquo; шарабы менен) мелт-калт болгон чөйчөктөр бар. (38:52); (56:17-18,37)</span></li>
<li style="font-weight: 400;"><span style="font-weight: 400;">Ал жерде куру сөздөр менен жалган кептерди угушпайт.</span></li>
<li style="font-weight: 400;"><span style="font-weight: 400;">Булар &ndash; Раббиң тарабынан берилген сыйлыктар!</span></li>
<li style="font-weight: 400;"><span style="font-weight: 400;">Асмандар менен жердин жана алардын арасындагы бардык нерселердин Эгеси &ndash; Мээримдүү Аллах. (Ошондуктан, ал күнү эч ким Анын уруксаты болмоюнча) сөз сүйлөөгө батына албайт. (2:255); (11:105)</span></li>
<li style="font-weight: 400;"><span style="font-weight: 400;">Ошол күнү Рух (Жабрейил периште) жана башка бардык периштелер сап-сап болуп турган кезде, Мээримдүү Аллах уруксат бергендер гана сүйлөй алышат жана чындыкты гана айтышат.</span></li>
<li style="font-weight: 400;"><span style="font-weight: 400;">Бул &ndash; чындап болуучу Күн. Ал эми, ким кааласа (жакшы амалдарды жасап) Раббисине кайтып баруучу жолго түшөт.</span></li>
<li style="font-weight: 400;"><span style="font-weight: 400;">Биз силерге жакында келе турган азапты эскерттик. Ошол күнү адам баласы өз колу менен жасаган мурдагы иштерин көрөт. Ошондо каапыр адам өкүнүп: &laquo;Аттиң, (ушундай азапка дуушар болгондон көрө) топурак эле болуп калсамчы!&raquo; &ndash; дейт. (18:49); (75:13)</span></li>
</ol>
<p><br /><br /></p>
<p style="text-align: center;"><strong>(81) ТАКВИР СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Жыйырма тогуз аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Куввират&raquo; (оролуп-түрүлүү) сөзү менен аталган.</span><span style="font-weight: 400;">&nbsp;</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Күн оролуп-түрүлгөн кезде,</span></li>
<li style="font-weight: 400;"><span style="font-weight: 400;">Жылдыздар төгүлүп-чачылган кезде,</span></li>
<li style="font-weight: 400;"><span style="font-weight: 400;">Тоолор ордунан сүрүлгөн кезде,</span></li>
<li style="font-weight: 400;"><span style="font-weight: 400;">Он айлык баласын курсагында көтөргөн төөлөр кароосуз калган кезде,</span></li>
<li style="font-weight: 400;"><span style="font-weight: 400;">Жапайы жандыктар топтолуп жыйылган кезде,</span></li>
<li style="font-weight: 400;"><span style="font-weight: 400;">Деңиздер от болуп жагылган кезде,</span></li>
<li style="font-weight: 400;"><span style="font-weight: 400;">Жандар денелерге бириккен кезде,</span></li>
<li style="font-weight: 400;"><span style="font-weight: 400;">Тирүүлөй көмүлгөн кыздар суралган кезде,</span></li>
<li style="font-weight: 400;"><span style="font-weight: 400;">Кайсы күнөөсү үчүн өлтүрүлгөн деп...</span></li>
<li style="font-weight: 400;"><span style="font-weight: 400;">(Амалдар жазылган) барактар ачылган кезде,</span></li>
<li style="font-weight: 400;"><span style="font-weight: 400;">Асман чечилип, сыйрылган кезде,</span></li>
<li style="font-weight: 400;"><span style="font-weight: 400;">Тозок катуу кызытылган кезде,</span></li>
<li style="font-weight: 400;"><span style="font-weight: 400;">Бейиш жакындатылган кезде,</span></li>
<li style="font-weight: 400;"><span style="font-weight: 400;">Мына ошондо... Ар бир жан өзү эмне алып келгенин анык билет. (3:30; 75:13)</span></li>
<li style="font-weight: 400;"><span style="font-weight: 400;">Жок! Ант берем жылдыздар менен!</span></li>
<li style="font-weight: 400;"><span style="font-weight: 400;">Ордуларынан жылып жүрүүчү жана жоголуп кетүүчү жылдыздар менен.</span></li>
<li style="font-weight: 400;"><span style="font-weight: 400;">Ант берем караңгысы келип кеткен түн менен!</span></li>
<li style="font-weight: 400;"><span style="font-weight: 400;">Ант берем агарып аткан таң менен!</span></li>
<li style="font-weight: 400;"><span style="font-weight: 400;">Бул &ndash; чынында улук элчинин айткандары,</span></li>
<li style="font-weight: 400;"><span style="font-weight: 400;">(Ал) Арштын Ээсинин алдында күч-кубаттуу жана мартабалуу, (53:5-10)</span></li>
<li style="font-weight: 400;"><span style="font-weight: 400;">(Ал) баш ийилген ишенимдүү.</span></li>
<li style="font-weight: 400;"><span style="font-weight: 400;">(Эй, инсандар!) Силердин жаныңардагы (Мухаммад) жинди эмес.</span></li>
<li style="font-weight: 400;"><span style="font-weight: 400;">Ал аны (Жебрейилди) асмандын ачык мейкиндигинде көргөн эле. (53:13-16)</span></li>
<li style="font-weight: 400;"><span style="font-weight: 400;">Ал кайыпка (Алладан келген кабарларды таратууда) ичи тардык кылбайт.</span></li>
<li style="font-weight: 400;"><span style="font-weight: 400;">Бул сөз &ndash; Аллахтын ырайымынын куулган шайтандын сөзү эмес. (26:210-212)</span></li>
<li style="font-weight: 400;"><span style="font-weight: 400;">Силер кайда баратасыңар?</span></li>
<li style="font-weight: 400;"><span style="font-weight: 400;">Акыйкатта, бул бүт ааламдар үчүн эскертме,</span></li>
<li style="font-weight: 400;"><span style="font-weight: 400;">Силерден туура жол менен жүрүүнү каалагандар үчүн.</span></li>
<li style="font-weight: 400;"><span style="font-weight: 400;">Бирок, ааламдардын Эгеси болгон Аллах кааламайынча, силер эч нерсени каалай албайсыңар. (74:56; 76:30)</span></li>
</ol>
<p>&nbsp;</p>
<p style="text-align: center;"><strong>(85) БУРУУЖ СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Жыйырма эки аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Бурууж&raquo; (Топ жылдыз) сөзү менен аталган.</span><span style="font-weight: 400;">&nbsp;</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Ант берем, топ жылдыздуу асман менен!</span></li>
<li style="font-weight: 400;"><span style="font-weight: 400;">Ант берем, убада кылынган Кыямат күн менен!</span></li>
<li style="font-weight: 400;"><span style="font-weight: 400;">Ант берем, күбө болуучу жана күбөлөнгөн менен!</span></li>
<li style="font-weight: 400;"><span style="font-weight: 400;">&laquo;Чуңкур ээлерине&raquo; өлүм болсун!&nbsp;&nbsp;</span></li>
<li style="font-weight: 400;"><span style="font-weight: 400;">(Алар) алоолонгон от (жагышкан болчу),</span></li>
<li style="font-weight: 400;"><span style="font-weight: 400;">алар отту айлана тегеректеп олтурушкан кезде,</span></li>
<li style="font-weight: 400;"><span style="font-weight: 400;">алар момундарга кылып жаткан нерселерине күбө болуп турушкан эле.</span></li>
<li style="font-weight: 400;"><span style="font-weight: 400;">Аларды Улук жана Мактоого татыктуу Аллага ыйман келтиргени үчүн азаптап жатышкан эле.</span></li>
<li style="font-weight: 400;"><span style="font-weight: 400;">Асман жердин мүлкү Ага таандык жана Аллах бардык нерсеге Өзү күбө.</span></li>
<li style="font-weight: 400;"><span style="font-weight: 400;">Анткени, Аллага ишенген ыймандуу эркектер менен ыймандуу аялдарды азаптап, кийин тообо келтирбегендер үчүн Тозок азабы жана алар үчүн куйкалоочу азап бар!</span></li>
<li style="font-weight: 400;"><span style="font-weight: 400;">Акыйкатта, Аллага ишенип жакшылык иштерди кылгандарга алдынан дарыялар агып турган Бейиш бактары бар. Мына ушул эң чоң бакыт!</span></li>
<li style="font-weight: 400;"><span style="font-weight: 400;">Акыйкатта, Эгеңдин азапка салуусу аябай катуу!</span></li>
<li style="font-weight: 400;"><span style="font-weight: 400;">Акыйкатта, Ал &ndash; башында жаратат жана кайра тирилтет,</span></li>
<li style="font-weight: 400;"><span style="font-weight: 400;">Ал &ndash; кечиримдүү жана сүйүүчү,</span></li>
<li style="font-weight: 400;"><span style="font-weight: 400;">Ал &ndash; улуу Арштын Ээси,</span></li>
<li style="font-weight: 400;"><span style="font-weight: 400;">каалаганын жасоочу.</span></li>
<li style="font-weight: 400;"><span style="font-weight: 400;">Сага аскерлери жөнүндө кабар келдиби,</span></li>
<li style="font-weight: 400;"><span style="font-weight: 400;">Фараон менен Самуд коомунун? (7:103; 11:61-68; 91:11-15)</span></li>
<li style="font-weight: 400;"><span style="font-weight: 400;">Жок! Каапырлардын баары (Куранды) жалган деп четке кагат,</span></li>
<li style="font-weight: 400;"><span style="font-weight: 400;">акыйкатта, Аллах &ndash; алардын баарын билип турат.</span></li>
<li style="font-weight: 400;"><span style="font-weight: 400;">Жок! Ал &ndash; даңктуу Куран,</span></li>
<li style="font-weight: 400;"><span style="font-weight: 400;">Лавхул Махфузда сакталган! (80:13-16)</span></li>
</ol>
<p>&nbsp;</p>
<p style="text-align: center;"><strong>(97) КАДР СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Беш аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Кадр&raquo; (Кадыр-барктуу, даңктуу, улуу) сөзү менен аталган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Акыйкатта, Биз Куранды Кадыр түнүндө түшүрдүк. (44:3-5)</span></li>
<li style="font-weight: 400;"><span style="font-weight: 400;">Кадыр түндүн эмне экенин сен кайдан билмек элең?</span></li>
<li style="font-weight: 400;"><span style="font-weight: 400;">Кадыр түнү &ndash; миң айдан да жакшыраак.</span></li>
<li style="font-weight: 400;"><span style="font-weight: 400;">Ал түнү периштелер менен Рух (Жабрейил) Жараткандын уруксаты менен Анын буйруктарын аткаруу үчүн түшүшөт.</span></li>
<li style="font-weight: 400;"><span style="font-weight: 400;">Ал түнү &ndash; таң атканга чейин бейпил-тынчтык өкүм сүрөт.</span></li>
</ol>
<p>&nbsp;</p>
<p style="text-align: center;"><strong>(98) БАЙЙИНА СҮРӨСҮ</strong></p>
<p style="text-align: center;"><span style="font-weight: 400;">Мединада түшүрүлгөн. Сегиз аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Баййина&raquo; (Ачык Далил) сөзү менен аталган. Аятта айтылган Ачык Далил &ndash; пайгамбарыбыз Мухаммад САВ.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Китеп ээлери менен мушриктерден болгон каапырлар өздөрүнө &laquo;Ачык Далил&raquo; келген кезге чейин, каапырлыктан ажырай алышпады.</span></li>
<li style="font-weight: 400;"><span style="font-weight: 400;">(Бул &laquo;Ачык Далил&raquo;) &ndash; аларга &laquo;Таза барактарды&raquo; окуп берген, Алладан келген пайгамбар эле.</span></li>
<li style="font-weight: 400;"><span style="font-weight: 400;">Ал барактарда туура акыйкаттар жазылган болчу.</span></li>
<li style="font-weight: 400;"><span style="font-weight: 400;">Китеп ээлерине &laquo;Ачык Далил&raquo; келгенден кийин гана бири-биринен ажырап кетишти.</span></li>
<li style="font-weight: 400;"><span style="font-weight: 400;">Аларга Ак динди таза кармап, бир гана жалгыз Аллага сыйынууга жана намаз окуп, зекет берүүгө буйрук кылынган болчу. Мына ушул &ndash; Акыйкат дин эле.</span></li>
<li style="font-weight: 400;"><span style="font-weight: 400;">Албетте, Китеп ээлеринен жана мушриктерден болгон каапырлар &ndash; алар Тозоктун алоолонгон отунда түбөлүккө болушат. Алар &ndash; адамдардын эң жаманы.</span></li>
<li style="font-weight: 400;"><span style="font-weight: 400;">Акыйкатта, ыйман келтирип &ndash; Аллага ишенгендер жана жакшылык иштерди кылгандар, алар &ndash; адамдардын эң жакшысы.</span></li>
<li style="font-weight: 400;"><span style="font-weight: 400;">Аларга Жараткан тарабынан алдыларында дарыялар агып турган гүлзарлуу Бейиш бактары түбөлүккө сыйлык үчүн берилет. Алла Таала аларга ыраазы болот жана алар да Аллага ыраазы болушат. Бул өз Жаратканынан корккон такыбалар үчүн гана.</span></li>
</ol>
<p>&nbsp;</p>
<p style="text-align: center;"><strong>(99) ЗИЛЗАЛА СҮРӨСҮ</strong></p>
<p style="text-align: center;"><span style="font-weight: 400;">Мединада түшүрүлгөн. Сегиз аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Зилзала&raquo; (Жер титирөө) сөзү менен аталган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Жер титиреп силкинген кезде,</span></li>
<li style="font-weight: 400;"><span style="font-weight: 400;">Жер &ndash; ичиндеги нерселерди сыртка чыгарып салган кезде,</span></li>
<li style="font-weight: 400;"><span style="font-weight: 400;">Адам баласы: &laquo;Буга эмне болду?&raquo;&nbsp; &ndash; деп айткан кезде,</span></li>
<li style="font-weight: 400;"><span style="font-weight: 400;">Дал ошол күнү Жер (өзүнүн үстүндө адамдар эмне кылганын) кабар берип айтып берет.</span></li>
<li style="font-weight: 400;"><span style="font-weight: 400;">Анткени, сенин Эгең ага сүйлөгөнгө аян берет.</span></li>
<li style="font-weight: 400;"><span style="font-weight: 400;">Мына ошол Күнү адамдарга өздөрүнүн амалдары көргөзүлүп, топ-топ болуп мүрзөлөрүнөн чыга келишет.</span></li>
<li style="font-weight: 400;"><span style="font-weight: 400;">Андыктан, кимде-ким кыпындай жакшы иш кылган болсо аны көрөт,</span></li>
<li style="font-weight: 400;"><span style="font-weight: 400;">ал эми кимде-ким кыпындай жаман иш кылган болсо аны да көрөт.</span></li>
</ol>
<p>&nbsp;</p>
<p style="text-align: center;"><strong>(100) ААДИЯТ СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Он бир аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Аадият&raquo; сөзү менен аталган. Аадият &ndash; күйүккөн күлүк аттар, тулпарлар деген мааниге келет.&nbsp;</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен&hellip;</span></em></p>
<ol>
<li style="font-weight: 400;"><span style="font-weight: 400;">Ант берем, күйүккөн күлүк тулпарлар менен!</span></li>
<li style="font-weight: 400;"><span style="font-weight: 400;">Ант берем, туягынан учкун чачкан аттар менен!</span></li>
<li style="font-weight: 400;"><span style="font-weight: 400;">Ант берем, эрте таңда чабуул коюп,</span></li>
<li style="font-weight: 400;"><span style="font-weight: 400;">чаң-тополоң бүлүк салып,</span></li>
<li style="font-weight: 400;"><span style="font-weight: 400;">душман топторун жарып кирген аттар менен!</span></li>
<li style="font-weight: 400;"><span style="font-weight: 400;">Акыйкатта, адам баласы &ndash; өз Ээсине шүгүр кылбайт. (14:34)</span></li>
<li style="font-weight: 400;"><span style="font-weight: 400;">Албетте, буга анын өзү да күбө.</span></li>
<li style="font-weight: 400;"><span style="font-weight: 400;">Акыйкатта, ал жакшылыкты-байлыкты өтө катуу сүйөт!</span></li>
<li style="font-weight: 400;"><span style="font-weight: 400;">Кызык, ал билбейби?! Мүрзөлөрдүн ичиндегилер чыгарылган кезде,</span></li>
<li style="font-weight: 400;"><span style="font-weight: 400;">дилиндеги жансыры ашкере кылынган кезде,</span></li>
<li style="font-weight: 400;"><span style="font-weight: 400;">албетте, ошол Күнү аларын Ээси,</span></li>
</ol>
<p><span style="font-weight: 400;">алардын бардык жасаган нерселеринен толук кабардар болот. (1:4)</span></p>
<p>&nbsp;</p>
<p style="text-align: center;"><strong>(101) КОРИА СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Он бир аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Кориа&raquo; сөзү менен аталган. Кориа &ndash; каттуу согуучу, каккылоочу, жүрөктү дүкүлдөткөн алаамат деген маанилерге келип, Кыямат күнүн баяндайт.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Жүрөктөрдү каттуу кагуучу &ndash; Кыямат...</span></li>
<li style="font-weight: 400;"><span style="font-weight: 400;">Кыямат деген эмне?</span></li>
<li style="font-weight: 400;"><span style="font-weight: 400;">Кыяматтын эмне экенин сен кайдан билээр элең?</span></li>
<li style="font-weight: 400;"><span style="font-weight: 400;">Ал күнү адамдар чачыраган көпөлөктөр сыяктуу болуп калышат.</span></li>
<li style="font-weight: 400;"><span style="font-weight: 400;">Тоолор да тытылган жүн сыяктуу болуп калат.</span></li>
<li style="font-weight: 400;"><span style="font-weight: 400;">Ал күнү кимдин таразасы оор болсо,</span></li>
<li style="font-weight: 400;"><span style="font-weight: 400;">анда ал ыраазы боло турган жашоодо болот.</span></li>
<li style="font-weight: 400;"><span style="font-weight: 400;">Ал эми кимдин таразасы жеңил болсо,</span></li>
<li style="font-weight: 400;"><span style="font-weight: 400;">анда анын бара турган жери Хавия болот.</span></li>
<li style="font-weight: 400;"><span style="font-weight: 400;">Анын эмне экенин билесиңби?</span></li>
<li style="font-weight: 400;"><span style="font-weight: 400;">Ал &ndash; кызытылган От!</span></li>
</ol>
<p>&nbsp;</p>
<p>&nbsp;</p>
<p style="text-align: center;"><strong>(102) ТАКААСУР СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Сегиз аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Такаасур&raquo; (Топтоп көбөйтүү. Мал-мүлкүнүн, бала-чакасынын, уруусунун, атак-даңктуу адамдарынын көптүгү менен сыймыктанып мактануу) сөзү менен аталган.</span></p>
<p style="text-align: center;"><em><span style="font-weight: 400;">Мээримдүү, Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Көпчүлүк менен сыймыктануу &ndash; силерди алаксытты,</span></li>
<li style="font-weight: 400;"><span style="font-weight: 400;">тээ мүрзөлөргө чейин барып мактандыңар.</span></li>
<li style="font-weight: 400;"><span style="font-weight: 400;">Жок! Силер жакында билесиңер.</span></li>
<li style="font-weight: 400;"><span style="font-weight: 400;">Жок, жо-ок! Силер жакында билесиңер.</span></li>
<li style="font-weight: 400;"><span style="font-weight: 400;">Жок, эгер силер (мунун акыбетин) айкын билсеңер (мактанбайт элеңер)!</span></li>
<li style="font-weight: 400;"><span style="font-weight: 400;">Ант болсун, силер сөзсүз Тозокту көрөсүңөр.</span></li>
<li style="font-weight: 400;"><span style="font-weight: 400;">Дагы бир жолу ант болсун, силер аны көзүңөр менен анык көрөсүңөр!</span></li>
<li style="font-weight: 400;"><span style="font-weight: 400;">Андан соң, ошол Күнү силерге берилген бардык жакшылыктардан сөзсүз сурак бересиңер!</span></li>
</ol>
<p>&nbsp;</p>
<p style="text-align: center;"><strong>(103) АСР СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Үч аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Аср&raquo; сөзү менен аталган. Аср &ndash; заман, кылым, доор, убакыт, мезгил дегенди билдирет. Дагы бир мааниси &ndash; күндүн экинчи жарымы, дигер маалы.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Асрга ант!</span></li>
<li style="font-weight: 400;"><span style="font-weight: 400;">Албетте, инсан зыян ичинде.</span></li>
<li style="font-weight: 400;"><span style="font-weight: 400;">Бирок, ыйман келтиргендер, жакшы амалдарды жасагандар жана бири-бирине Акыйкат менен сабырдуулукту осуят кылгандардан башка.</span></li>
</ol>
<p>&nbsp;</p>
<p style="text-align: center;"><strong>(104) ХУМАЗА СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Тогуз аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Хумаза&raquo; (чагымчы, ушакчы, бузуучу, кемсинтүүчү, айыптоочу, башкалардын кемчиликтерин айтып же туурап шылдыңдоочу) сөзү менен аталган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Бардык ушак айткан чагымчыга азап болсун!</span></li>
<li style="font-weight: 400;"><span style="font-weight: 400;">Ал &ndash; мал-дүйнө топтоп, аны санай берет.</span></li>
<li style="font-weight: 400;"><span style="font-weight: 400;">Т</span><span style="font-weight: 400;">оптогон мал-дүйнөсү аны түбөлүктүү кылат деп ойлойт.</span></li>
<li style="font-weight: 400;"><span style="font-weight: 400;">Жок, андай болбойт! Ал сөзсүз &laquo;Хутамага&raquo; ыргытылат.</span></li>
<li style="font-weight: 400;"><span style="font-weight: 400;">&laquo;Хутаманын&raquo; эмне экенин билесиңби?</span></li>
<li style="font-weight: 400;"><span style="font-weight: 400;">6.&nbsp; Ал &ndash; Алланын жалындаган Оту!&nbsp;&nbsp;</span></li>
<li style="font-weight: 400;"><span style="font-weight: 400;">(Азабы) жүрөктөрдүн түпкүрүнө чейин жетет...</span></li>
<li style="font-weight: 400;"><span style="font-weight: 400;">Акыйкатта, ал От алардын үстүнө жабылат.</span></li>
<li style="font-weight: 400;"><span style="font-weight: 400;">(Алар) Узун-узун устундарда (чынжырлар менен байланган абалда азапталат).&nbsp;</span></li>
</ol>
<p>&nbsp;</p>
<p style="text-align: center;"><strong>(105) ФИИЛ СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Беш аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Фиил&raquo; (Пил) сөзү менен аталган. Бул сүрөдө пилдер менен Каабаны талкалоо үчүн келген Эфиопия падышасы Абраханын аскерлеринин ойрон болушу жөнүндө айтылат.</span><span style="font-weight: 400;">&nbsp;</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Сенин Эгең (Каабаны кыйратуу үчүн келген) &laquo;Пил ээлерин&raquo; кандай (ойрон) кылганын көрбөдүңбү?...</span></li>
<li style="font-weight: 400;"><span style="font-weight: 400;">Алардын амал-айлаларын текке кетирбеди беле?</span></li>
<li style="font-weight: 400;"><span style="font-weight: 400;">Жана аларга топ-тобу менен куштарды жөнөттү.</span></li>
<li style="font-weight: 400;"><span style="font-weight: 400;">Алар тигилердин үстүлөрүнө бышырылган чоподон болгон таштарды жаадырышты.</span></li>
<li style="font-weight: 400;"><span style="font-weight: 400;">Ошентип, аларды (курт-кумурскалар) жеп кеткен эгин сымал кылып салды.</span></li>
</ol>
<p>&nbsp;</p>
<p style="text-align: center;"><strong>(106) КУРАЙШ СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Төрт аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Курайш&raquo; сөзү менен аталган. Курейш &ndash; Мухаммад (САВ) пайгамбардын уруусу болгон.</span><span style="font-weight: 400;">&nbsp;</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Курайштардын көнүккөн нерселери үчүн.</span></li>
<li style="font-weight: 400;"><span style="font-weight: 400;">Алардын көнүккөн нерселери: Кышкы жана жайкы (соода) сапарлары.</span></li>
<li style="font-weight: 400;"><span style="font-weight: 400;">Ошондуктан &laquo;Бул Үйдүн&raquo; (Каабанын) Эгесине сыйынышсын,</span></li>
<li style="font-weight: 400;"><span style="font-weight: 400;">анткени, Ал (Аллах) &ndash;&nbsp; ачарчылыкта аларды тамактандырган жана коркунучтардан аларды аман сактап калган.</span></li>
</ol>
<p>&nbsp;</p>
<p style="text-align: center;"><strong>(107) МАУУН СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Жети аяттан турат.</span></p>
<p style="text-align: center;"><span style="font-weight: 400;">Сүрө жетинчи аятта айтылган &laquo;Мауун&raquo; (Үй шаймандары, мал-дүйнөнүн зекети, напсиге жаккан үчүн башка бирөөгө бергиси келбеген буюмдар) сөзү менен аталган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Сурак күндү калп дегенди көрдүң беле?</span></li>
<li style="font-weight: 400;"><span style="font-weight: 400;">Ал &ndash; жетимди кубалаган</span></li>
<li style="font-weight: 400;"><span style="font-weight: 400;">жана жардыга тамак бербеген (адам).</span></li>
<li style="font-weight: 400;"><span style="font-weight: 400;">Ошентип намаз окугандарга кайгы болсун;</span></li>
<li style="font-weight: 400;"><span style="font-weight: 400;">анткени, алар намаздарын &laquo;көңүлкош&raquo; окугандар (4:142)</span></li>
<li style="font-weight: 400;"><span style="font-weight: 400;">жана алар (кылган иштерин) элге көрсөтүү үчүн жасагандар, (4:38; 8:47)</span></li>
<li style="font-weight: 400;"><span style="font-weight: 400;">зекет бербей, үй шаймандарын башкалардан аягандар!... (2:264)</span></li>
</ol>
<p>&nbsp;</p>
<p style="text-align: center;"><strong>(108) КАУСАР СҮРӨСҮ</strong>&nbsp;</p>
<p style="text-align: center;"><span style="font-weight: 400;">Меккеде түшүрүлгөн. Үч аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Каусар&raquo; сөзү менен аталган. Каусар &ndash; береке, жакшылык, өтө көп нерсе, илим, даанышмандык, Куран, Ислам, Таухид деген маанилерди камтуу менен бирге Бейиштеги дарыялардын оргуп чыккан булактары жана Бейиштеги бир көлмөнүн аты.</span>&nbsp;</p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Акыйкатта Биз сага Каусарды бердик.</span></li>
<li style="font-weight: 400;"><span style="font-weight: 400;">Ошондуктан, Жараткан Эгең үчүн намаз оку жана курмандык чал!</span></li>
<li style="font-weight: 400;"><span style="font-weight: 400;">Ырасында, сени капаланткан &ndash; ал өзү &laquo;Тукум курут!&raquo;</span></li>
</ol>
<p>&nbsp;</p>
<p style="text-align: center;"><strong>(109) КААФИРУУН СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Алты аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Каафируун&raquo; (Каапырлар) сөзү менен аталган. Курейш каапырлары Мухаммадга (САВ) келип: &laquo;Сен биздин кудайларыбызга бир жыл сыйын, биз да сенин кудайыңа бир жыл сыйыналы&raquo; &ndash; дегенде Алла таала ушул сүрөнү түшүргөн.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Айткын: &laquo;Эй, кайрыдин каапырлар!</span></li>
<li style="font-weight: 400;"><span style="font-weight: 400;">Силер сыйынган нерселерге мен сыйынбаймын.</span></li>
<li style="font-weight: 400;"><span style="font-weight: 400;">Ошондуктан, силер да мен сыйынган нерсеге сыйынбай жатасыңар.</span></li>
<li style="font-weight: 400;"><span style="font-weight: 400;">Эч качан мен силер сыйынгандай сыйынбаймын.</span></li>
<li style="font-weight: 400;"><span style="font-weight: 400;">Ошондуктан, силер да мен сыйынгандай сыйынбай жатасыңар.</span></li>
<li style="font-weight: 400;"><span style="font-weight: 400;">Силердин (Ширк) диниңер &ndash; өзүңөр үчүн, а менин (Ыклас) диним &ndash; өзүм үчүн!&raquo; (2:256); (18:29)</span></li>
</ol>
<p>&nbsp;</p>
<p style="text-align: center;"><strong>(110) НАСР СҮРӨСҮ</strong></p>
<p style="text-align: center;"><span style="font-weight: 400;">Мадинада түшүрүлгөн. Үч аяттан турат.</span></p>
<p style="text-align: center;"><span style="font-weight: 400;">Сүрө биринчи аятта айтылган &laquo;Наср&raquo; (Жардам) сөзү менен аталган. Ибн Умар (РА)нун айтымына караганда бул сүрө түшүрүлгөндөн кийин Пайгамбарыбыз (САВ) сексен күн жашаган.</span></p>
<p style="text-align: center;"><span style="font-weight: 400;">&nbsp;</span><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Аллахтын жардамы менен жеңиши келген кезде, (9:25-27); (61:13)</span></li>
<li style="font-weight: 400;"><span style="font-weight: 400;">адамдар Аллахтын динине топ-топ болуп кирип жатканын көргөнүңдө,</span></li>
<li style="font-weight: 400;"><span style="font-weight: 400;">Тезинен Жаратканга мактоо айтып аруулагын, жана Андан кечирим сура!</span><span style="font-weight: 400;"><br /></span><span style="font-weight: 400;"> &nbsp; &nbsp; Албетте, Ал &ndash; тооболорду кабыл кылуучу.</span></li>
</ol>
<p>&nbsp;</p>
<p style="text-align: center;"><strong>(111) МАСАД СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Беш аяттан турат.</span></p>
<p style="text-align: center;"><span style="font-weight: 400;">Шуараа сүрөсүнүн 214-аяты түшкөн кезде Пайгамбарыбыз (САВ) жакын туугандарын чакырып Исламга даават кылды. Пайгамбарыбыз (САВ)дын Абдулузза деген абасы: &laquo;Сен бизди ушул үчүн чакырдыңбы?&raquo; &ndash; деп, жаман сөздөрдү айтты жана өмүр бою Пайгамбарыбыз (САВ)га чектен тышкары зыяндарды кылды. Ошентип &laquo;Абу Лахаб&raquo; (Тозок отунун атасы) деген атка конду. Риваяттарга караганда Абу Лахабтын колдору куурап үйүндө өлгөн. Үч күн жаткан эч ким билген эмес. Сасып, жыттанып кеткен абалда көмүлгөн. Сүрө 5-аяттагы &laquo;Масад&raquo; (Курма буласы) сөзүнөн улам аталып калган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em><em><span style="font-weight: 400;">&nbsp;</span></em></p>
<ol>
<li style="font-weight: 400;"><span style="font-weight: 400;">Абу Лахабдын эки колу куурап калсын жана ал куурады!</span></li>
<li style="font-weight: 400;"><span style="font-weight: 400;">Анын байлыгы да, тапкан-ташканы да ага эч бир пайда берген жок.</span></li>
<li style="font-weight: 400;"><span style="font-weight: 400;">Жакында ал &laquo;Алоолонгон отко&raquo; түшөт,</span></li>
<li style="font-weight: 400;"><span style="font-weight: 400;">отун көтөргөн аялы да (кошо кирет).</span></li>
<li style="font-weight: 400;"><span style="font-weight: 400;">Анын мойнунда курма буласынан эшитилген арканы (бар).</span></li>
</ol>
<p style="text-align: center;"><strong>(112) ИХЛАС СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Төрт аяттан турат.</span></p>
<p style="text-align: center;"><span style="font-weight: 400;">Бир топ Мекке мушриктери (кээ бир риваяттарда ичинде Кааб ибн ал Ашраф менен Вахйа ибн Ахтаб бар болгон жөөттөр) Пайгамбар (САВ)дын алдына келишип, Аллааны сүрөттөп берүүсүн сурашканда аларга жооп ирээтинде бул сүрө түшүрүлгөн. Сүрөдө Таухид акыйдасынын өзөгү камтылган жана Алла таала Өзүн тааныткан ушул акыйкатка чын ыкластан ыйман келтирүүгө буйруйт. Ошондуктан бул сүрө &laquo;Ыклас&raquo; (Чын жүрөктөн ишенүү) деп аталып калган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Айткын: &laquo;Ал &ndash; Аллах Бирөө гана.</span></li>
<li style="font-weight: 400;"><span style="font-weight: 400;">Аллах &ndash; эч кимге, эч нерсеге, эч качан муктаж эмес!</span></li>
<li style="font-weight: 400;"><span style="font-weight: 400;">(Ал) Төрөгөн эмес жана төрөлгөн да эмес (6:101); (19:88-90); (21:26-27);</span></li>
<li style="font-weight: 400;"><span style="font-weight: 400;">жана да эч ким Ага теңдеш эмес!&raquo;</span></li>
</ol>
<p style="text-align: center;"><strong>(113) ФАЛАК СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Беш аяттан турат.</span></p>
<p style="text-align: center;"><span style="font-weight: 400;">Сүрө өзүнүн алгачкы аятындагы сөз менен &ndash; &laquo;Фалак&raquo; (Таң) деп аталган. Ушул жана мындан кийинки &laquo;Наас&raquo; сүрөсү экөөнө &laquo;Муввазатайни&raquo; (Аллаадан коргоо же баш калкалоо суралуучу эки сүрө) деп айтылат. Муввазатайнды ар дайым окуп жүргөн адамга жин тие албайт жана сыйкыр, терс дубалар таасир бербейт.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Айткын: &laquo;Баш калкалайм таңдын Эгесине;</span></li>
<li style="font-weight: 400;"><span style="font-weight: 400;">(Ал) жараткан нерселеринин жамандыгынан,</span></li>
<li style="font-weight: 400;"><span style="font-weight: 400;">Караңгылык каптаган кезде, анын жамандыгынан,</span></li>
<li style="font-weight: 400;"><span style="font-weight: 400;">түйүндөргө дем салуучулардын жамандыгынан</span></li>
<li style="font-weight: 400;"><span style="font-weight: 400;">жана да көрө албастардын көрө албай кызганган жамандыгынан.&raquo;</span></li>
</ol>
<p style="text-align: center;"><strong>(114) НААС СҮРӨСҮ</strong></p>
<p style="text-align: center;"><span style="font-weight: 400;">Меккеде түшүрүлгөн. Алты аяттан турат.</span></p>
<p style="text-align: center;"><span style="font-weight: 400;">Сүрө өзүнүн алгачкы аятындагы сөз менен &ndash; &laquo;Ан-наас&raquo; (Инсандар, адамдар) деп аталган.</span></p>
<p style="text-align: center;"><em><span style="font-weight: 400;">Мээримдүү жана Ырайымдуу Аллахтын аты менен...</span></em></p>
<ol>
<li style="font-weight: 400;"><span style="font-weight: 400;">Айткын: &laquo;Баш калкалайм адамдардын Эгесине,</span></li>
<li style="font-weight: 400;"><span style="font-weight: 400;">адамдардын Өкүмдар-Паашасына,</span></li>
<li style="font-weight: 400;"><span style="font-weight: 400;">адамдардын сыйынуучу Кудайына!</span></li>
<li style="font-weight: 400;"><span style="font-weight: 400;">(Алланын аты айтылган кезде) жашырынып кала турган азгыруучулардын жамандыгынан.</span></li>
<li style="font-weight: 400;"><span style="font-weight: 400;">Алар &ndash; адамдардын жүрөктөрүнө азгырык салат,</span></li>
<li style="font-weight: 400;"><span style="font-weight: 400;">(Алар) жиндерден да жана инсандардан да (бар).&raquo; (6:112);</span></li>
</ol>
<p><br /><br /></p>